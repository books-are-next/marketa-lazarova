<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Hlava devátá">
    <meta name="apple-mobile-web-app-capable" content="yes">
    <title>Hlava devátá</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Vladislav Vančura: Marketa Lazarová">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Marketa Lazarová">
    <meta property="og:title" content="Marketa Lazarová">
    <meta property="og:type" content="book">
    <meta property="og:book:author" content="Vladislav Vančura">
    <meta property="twitter:title" content="Vladislav Vančura: Marketa Lazarová">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./marketa_lazarova_014.html">
    <link rel="next" href="./marketa_lazarova_016.html">
    <meta name="nb-order" content="10">
    <link rel="self" href="marketa_lazarova_015.html">
    <meta name="nb-identifier" content="vancura-marketa-lazarova-9ed071e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5564" data-nb-chars="32413">
    <nav role="doc-toc">
      <ul class="plain section">
        <li><a href="marketa_lazarova_006.html">Věnování</a></li>
        <li><a href="marketa_lazarova_007.html">Hlava první</a></li>
        <li><a href="marketa_lazarova_008.html">Hlava druhá</a></li>
        <li><a href="marketa_lazarova_009.html">Hlava třetí</a></li>
        <li><a href="marketa_lazarova_010.html">Hlava čtvrtá</a></li>
        <li><a href="marketa_lazarova_011.html">Hlava pátá</a></li>
        <li><a href="marketa_lazarova_012.html">Hlava šestá</a></li>
        <li><a href="marketa_lazarova_013.html">Hlava sedmá</a></li>
        <li><a href="marketa_lazarova_014.html">Hlava osmá</a></li>
        <li><a href="marketa_lazarova_015.html">Hlava devátá</a></li>
        <li><a href="marketa_lazarova_016.html">Hlava desátá</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./marketa_lazarova_014.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="12"><span class="idea" data-nb-ref-number="1" id="idea1" data-nb-words="2" data-nb-chars="12">Hlava devátá</span></h1>
        <section>
          <p class="chunk" data-nb-ref-number="2" data-nb-words="140" data-nb-chars="858"><span class="idea" data-nb-ref-number="2" id="idea2" data-nb-words="140" data-nb-chars="858">Ach Bože, Ježíši a&nbsp;Maria, Marketa Lazarová pláče a&nbsp;pláče. Nic jí&nbsp;nedodá ducha, nic ji&nbsp;nevzmuží a&nbsp;všechny síly od&nbsp;ní&nbsp;odstoupily. Je&nbsp;oděna jako děvečka a&nbsp;béře se&nbsp;vpřed malátným krokem. Hle, toť cesta jejích procházek, vlna lesíků a&nbsp;vlna polí, svažující se&nbsp;kraj, přeznámý kraj, do&nbsp;jehož nesličnosti Bůh zaklel sladký úsměv a&nbsp;líbeznost, jež navždy bude vyrážet z&nbsp;vašich prsou šťastný vzdech. Váš kraj, kraj Marketin! Hle, toť cesta bláhového blouznění, stezička studu, místečko poskakujícího stromu, mez hrabošova, doubek s&nbsp;ohništěm, vše, co&nbsp;jste milovali. Vše, co&nbsp;je&nbsp;ztraceno a&nbsp;co se&nbsp;opět vrací. Radujte se, přeběda těm, kdož se&nbsp;nemohou radovati v&nbsp;končinách své mladosti. Přeběda Marketě, neboť kráčí a&nbsp;nic nevidí a&nbsp;nic neslyší hledajíc prsten mezi kořeny neštěstí. Nezvedá hlavu a&nbsp;kdyby ji&nbsp;potkala její přítelkyně, která ji&nbsp;velice miluje, zajisté se&nbsp;nepoznají.</span></p>
          <p class="chunk" data-nb-ref-number="3" data-nb-words="72" data-nb-chars="434"><span class="idea" data-nb-ref-number="3" id="idea3" data-nb-words="72" data-nb-chars="434">Toho dne se&nbsp;přiblížilo jaro o&nbsp;pěkný kus cesty. Pastýři a&nbsp;pocestní lidé si&nbsp;vypravovali, že&nbsp;vzrůstá hlasem, neboť opravdu bylo slyšeti rohy větrů, do&nbsp;nichž dují sluneční andělé. Na&nbsp;loukách a&nbsp;na pastvinách nebeských se&nbsp;válela oblaka, jako se&nbsp;válí skot na&nbsp;pozemských loukách. Vál větérek, země osychala a&nbsp;v&nbsp;struhách a&nbsp;podél plůtků pučela prvá kvítka. Mysliti na&nbsp;vězení za&nbsp;tohoto probouzejícího se&nbsp;času? Toť truchlivé, toť věru smutná věc.</span></p>
          <p class="chunk" data-nb-ref-number="4" data-nb-words="83" data-nb-chars="502"><span class="idea" data-nb-ref-number="4" id="idea4" data-nb-words="83" data-nb-chars="502">Asi po&nbsp;šesti hodinách cesty přišla Marketa na&nbsp;místo, kde stoupá cesta do&nbsp;mírného návrší, odtud bylo již viděti horu, na&nbsp;níž se&nbsp;tyčí klášter <em>Nanebevzetí</em>. Zde bydlily řeholnice. O&nbsp;mnohé z&nbsp;těchto sester se&nbsp;vypráví, že&nbsp;je&nbsp;panna přečistého života a&nbsp;že ostříhá božích přikázání s&nbsp;velikou pečlivostí. Marketa sestoupila a&nbsp;opět vystupovala, neboť mezi prvým pahorkem a&nbsp;svatou horou bylo údolí. Zastavila se&nbsp;před brankou a&nbsp;její oči byly omámeny líbezností a&nbsp;její uši byly omámeny tichem a&nbsp;spanilými hlasy zvonu.</span></p>
          <p class="chunk" data-nb-ref-number="5" data-nb-words="11" data-nb-chars="54"><span class="idea" data-nb-ref-number="5" id="idea5" data-nb-words="11" data-nb-chars="54">Marketa padla na&nbsp;tvář a&nbsp;modlí se, slyšte, co&nbsp;se&nbsp;modlí:</span></p>
          <p class="chunk" data-nb-ref-number="6" data-nb-words="75" data-nb-chars="422"><span class="idea" data-nb-ref-number="6" id="idea6" data-nb-words="75" data-nb-chars="422">„Bože, kterýž ses slitoval nad nepodobnými hříšníky, slituj se&nbsp;nad Mikolášem. Sešli anděla, aby se&nbsp;dotkl jeho ramene a&nbsp;zaťukal na&nbsp;helmici, v&nbsp;níž vězí urputná hlava. Dej, aby se&nbsp;mohl vyznati ze&nbsp;své lásky, dej, aby přemohl lvíče v&nbsp;svém srdci a&nbsp;mohl si&nbsp;vésti podle dobroty. Mně pak dej, můj Bože, abych směla věřiti, že&nbsp;na&nbsp;konci svých trestů zhlédnu práh ráje, motýlka či&nbsp;mušku, jež k&nbsp;potěšení duše letí nad pekelným ocúnem.“</span></p>
          <p class="chunk" data-nb-ref-number="7" data-nb-words="18" data-nb-chars="98"><span class="idea" data-nb-ref-number="7" id="idea7" data-nb-words="18" data-nb-chars="98">Marketa se&nbsp;modlila ležíc na&nbsp;zemi a&nbsp;tu šla mimo ni&nbsp;klíčnice a&nbsp;přišedši mezi ostatní sestry pravila:</span></p>
          <p class="chunk" data-nb-ref-number="8" data-nb-words="51" data-nb-chars="314"><span class="idea" data-nb-ref-number="8" id="idea8" data-nb-words="51" data-nb-chars="314">„Sestry, sestřičky, před brankou, která je&nbsp;vedle východní brány, leží dívka. Viděla jsem, že&nbsp;má&nbsp;selské šaty a&nbsp;neselskou tvář. Bude to&nbsp;nějaká kajícnice, a&nbsp;její zpovědník ji&nbsp;zajisté posílá, aby plakala před naším chrámem. Pojďme, otažme se&nbsp;představené, zdali se&nbsp;jí&nbsp;líbí, abychom ji&nbsp;vedly do&nbsp;chrámu, či&nbsp;do&nbsp;světniček.“</span></p>
          <p class="chunk" data-nb-ref-number="9" data-nb-words="94" data-nb-chars="569"><span class="idea" data-nb-ref-number="9" id="idea9" data-nb-words="94" data-nb-chars="569">Dvě nebo tři řeholnice se&nbsp;ihned oddělily od&nbsp;ostatních a&nbsp;šly k&nbsp;představené onoho kláštera <em>Nanebevzetí</em> a&nbsp;řekly jí&nbsp;všechno, co&nbsp;řekla klíčnice. Představená pak, o&nbsp;níž se&nbsp;vypravuje, se&nbsp;nazývala jménem Blažena. Nebylo jí&nbsp;více než dvacet šest let. Podobá se, že&nbsp;je&nbsp;velmi urozená, neboť každé její léto vydá za&nbsp;léta dvě, pokud běží o&nbsp;moudrost a&nbsp;vládu ducha. Řezenský arcibiskup slyše kdysi její přesladkou řeč, snadninko jí&nbsp;prominul nezletilost, a&nbsp;stala se&nbsp;představenou kláštera <em>Nanebevzetí</em> již před třemi roky. Bylo to&nbsp;nevídané štěstí. Jářku, to&nbsp;je&nbsp;představená! Ta&nbsp;se&nbsp;mi&nbsp;líbí!</span></p>
          <p class="chunk" data-nb-ref-number="10" data-nb-words="41" data-nb-chars="225"><span class="idea" data-nb-ref-number="10" id="idea10" data-nb-words="41" data-nb-chars="225">Nedej Bůh, abyste se&nbsp;snad domnívali, že&nbsp;jí&nbsp;spanilost ubírá něco na&nbsp;přísnosti. Má&nbsp;oči dokořán. V&nbsp;jejím stánku vládne Bůh a&nbsp;jeho libý rozum. Nedějí se&nbsp;tu&nbsp;věci nenadálé a&nbsp;strašné. Zahrada zvolna vzrůstá, je&nbsp;tu&nbsp;mír a&nbsp;pohoda míru.</span></p>
          <p class="chunk" data-nb-ref-number="11" data-nb-words="12" data-nb-chars="67"><span class="idea" data-nb-ref-number="11" id="idea11" data-nb-words="12" data-nb-chars="67">K&nbsp;této převorce Blaženě přišly onoho dne řeholní sestry a&nbsp;řekly jí:</span></p>
          <p class="chunk" data-nb-ref-number="12" data-nb-words="19" data-nb-chars="106"><span class="idea" data-nb-ref-number="12" id="idea12" data-nb-words="19" data-nb-chars="106">„Převorko, před klášterní mříží leží dívka a&nbsp;váhá vejíti. Co&nbsp;jí&nbsp;máme říci? Nejde ani k&nbsp;nám ani neodchází.“</span></p>
          <p class="chunk" data-nb-ref-number="13" data-nb-words="4" data-nb-chars="23"><span class="idea" data-nb-ref-number="13" id="idea13" data-nb-words="4" data-nb-chars="23">„Řekněte jí, ať&nbsp;vejde.“</span></p>
          <p class="chunk" data-nb-ref-number="14" data-nb-words="200" data-nb-chars="1164"><span class="idea" data-nb-ref-number="14" id="idea14" data-nb-words="200" data-nb-chars="1164">Když sestry slyšely, co&nbsp;představená odpověděla, šly k&nbsp;Marketě a&nbsp;zvedly ji&nbsp;a&nbsp;měly ji&nbsp;k&nbsp;tomu, co&nbsp;platí za&nbsp;rozumné. Šla po&nbsp;boku dvou řeholnic, ale žádná z&nbsp;nich nepoznala, že&nbsp;přivádějí Marketu Lazarovou. Byla tak nepodobna sama sobě! Byla tak nepodobna blažené dívce, jež přichází zhlédnouti místo, kde zanedlouho bude sama řeholnicí. Marketa se&nbsp;ocitá ve&nbsp;světnici a&nbsp;všechny se&nbsp;jí&nbsp;vyptávají a&nbsp;dorážejí na&nbsp;ni&nbsp;otázkami. Dvě či&nbsp;tři babizny mají bezbožné tváře modlářek a&nbsp;ptají se&nbsp;přísně, jako by&nbsp;byly božími písaři. Ale ostatní? Jsou příznivé, jako bývají přívětivé přítelkyně. Marketa se&nbsp;stydí říci své jméno. Není však třeba, aby je&nbsp;říkala. Převorka žádá, aby sestry odešly, a&nbsp;když se&nbsp;to&nbsp;stane a&nbsp;když jsou s&nbsp;Marketou samy, praví: „Poznala jsem tě, Marketo Lazarová, v&nbsp;tu chvíli, kdy tvá ústa stála v&nbsp;postavení tvého jména. Překonala jsi hanbu. To&nbsp;dostačí Bohu, jenž mi&nbsp;napověděl, kdo jsi, a&nbsp;dvojnásob to&nbsp;dostačí mně. Jsem Jeho služka. Nemluv o&nbsp;svém provinění. Znám je. Klášter <em>Nanebevzetí</em> je&nbsp;v&nbsp;kraji Obořiště a&nbsp;Roháčku. Zvěděly jsme již, co&nbsp;se&nbsp;stalo. Žel, nejsem zpovědníkem a&nbsp;neposkytnu ti&nbsp;útěchy ani místa. Jdi k&nbsp;svému biskupovi či&nbsp;k&nbsp;vikářům a&nbsp;ptej se, co&nbsp;máš činiti.“</span></p>
          <p class="chunk" data-nb-ref-number="15" data-nb-words="25" data-nb-chars="165"><span class="idea" data-nb-ref-number="15" id="idea15" data-nb-words="25" data-nb-chars="165">„Převorko,“ odpověděla Marketa, „slyším, že&nbsp;tvůj hlas je&nbsp;plný milosrdenství, mluv déle, mluv o&nbsp;chviličku déle, neboť se&nbsp;mnou nemluvívá než zatracení a&nbsp;hříšná láska.“</span></p>
          <p class="chunk" data-nb-ref-number="16" data-nb-words="11" data-nb-chars="62"><span class="idea" data-nb-ref-number="16" id="idea16" data-nb-words="11" data-nb-chars="62">„Nešťastnice, co&nbsp;jsi to&nbsp;řekla! Jsi doposud tím, čím jsi byla?“</span></p>
          <p class="chunk" data-nb-ref-number="17" data-nb-words="31" data-nb-chars="191"><span class="idea" data-nb-ref-number="17" id="idea17" data-nb-words="31" data-nb-chars="191">„Stalo se,“ vece opět Marketa, „že jsem nevykořenila ze&nbsp;svého srdce tělesnou lásku.“ Řkouc to&nbsp;propukla nešťastná milenka loupežníkova ve&nbsp;vzlykání a&nbsp;přála si, aby byla uvržena v&nbsp;okovy a&nbsp;žalář.</span></p>
          <p class="chunk" data-nb-ref-number="18" data-nb-words="17" data-nb-chars="109"><span class="idea" data-nb-ref-number="18" id="idea18" data-nb-words="17" data-nb-chars="109">Převorka poodstupuje a&nbsp;poznamenává se&nbsp;křížem. Potom hledá moudrost v&nbsp;modlitbě. Již vstává s&nbsp;klekátka a&nbsp;mluví:</span></p>
          <p class="chunk" data-nb-ref-number="19" data-nb-words="76" data-nb-chars="443"><span class="idea" data-nb-ref-number="19" id="idea19" data-nb-words="76" data-nb-chars="443">„Čeho je&nbsp;ti&nbsp;třeba, Marketo Lazarová? Ach, zoufalkyně, ty&nbsp;voláš po&nbsp;trestu? Chceš býti puzena mukami, ty, která jídáš hoře jako chléb? Jakého potkana mám pustit do&nbsp;tvého žaláře? Jdiž mi! Bůh ti&nbsp;odepřel pravou lítost a&nbsp;skýtá ti&nbsp;vědomí viny. Vědomí, jehož zuby jsou ostřejší než zuby havěti, která sužuje vězně. Tvoje slzy tě&nbsp;poskvrňují. Volej na&nbsp;pomoc Boha. Nechť ti&nbsp;propůjčí lítost, bez níž není odpuštění. Nechť ti&nbsp;ji&nbsp;dá, nechť ti&nbsp;ji&nbsp;propůjčí!“</span></p>
          <p class="chunk" data-nb-ref-number="20" data-nb-words="52" data-nb-chars="293"><span class="idea" data-nb-ref-number="20" id="idea20" data-nb-words="52" data-nb-chars="293">Kdo chce naslouchati déle tomuto hovoru? Nikdo? Souhrn celičké řeči je&nbsp;Bůh! Ale vy&nbsp;a&nbsp;já nevěříme na&nbsp;tohoto vládce časů. V&nbsp;noci nepřetržitého trvání, v&nbsp;noci bez konce bylo učiněno toto slovo a&nbsp;vládne duším, které se&nbsp;otřásají při jeho zvuku, jako se&nbsp;otřásá holub a&nbsp;kurové, když se&nbsp;blíží jestřáb!</span></p>
          <p class="chunk" data-nb-ref-number="21" data-nb-words="98" data-nb-chars="614"><span class="idea" data-nb-ref-number="21" id="idea21" data-nb-words="98" data-nb-chars="614">Ó, pochybovači, i&nbsp;ty bledneš, i&nbsp;ty se&nbsp;zachvíváš? Neboj se! Nebe je&nbsp;prázdné. Nekonečno je&nbsp;prázdné. Nekonečno, tento blázinec bohů, na&nbsp;jehož okrajcích bloudí hvězdička. Zželelo se&nbsp;nám všech strastí a&nbsp;dnem i&nbsp;nocí přemítáme o&nbsp;jistotě, která by&nbsp;byla tak mocna, jako je&nbsp;tento šílený hlas básníků. Ach, pomatenci! Jakou hrůzou jste zalidnili čas, jakou hrůzu jste vmetli do&nbsp;podvědomí maličkých dítek. Jaké běsnění pochyb! Věčně se&nbsp;budete tázati, proč je&nbsp;kohoutí oko okrouhlé? Proč má&nbsp;chlupáč u&nbsp;vašich nohou vlastnosti psa? Věčně budete obzírati kolébku a&nbsp;hrob? Věčně budete mluviti o&nbsp;tajemství, zanedbávajíce věcí života?</span></p>
          <p class="chunk" data-nb-ref-number="22" data-nb-words="8" data-nb-chars="51"><span class="idea" data-nb-ref-number="22" id="idea22" data-nb-words="8" data-nb-chars="51">Mluvte cokoliv. Nebe je&nbsp;prázdné! Prázdné a&nbsp;prázdné!</span></p>
          <p class="chunk" data-nb-ref-number="23" data-nb-words="40" data-nb-chars="234"><span class="idea" data-nb-ref-number="23" id="idea23" data-nb-words="40" data-nb-chars="234">Převorka Blažena mluvila s&nbsp;Marketou do&nbsp;pozdní noci. Když byl čas, aby všechny spaly, vzala klášternice neblahou dívku za&nbsp;ruku a&nbsp;vedla ji&nbsp;do&nbsp;světničky, jež je&nbsp;nejmenší ze&nbsp;všech světniček. Když vešly, tu&nbsp;ukázala na&nbsp;lože a&nbsp;řekla Marketě:</span></p>
          <p class="chunk" data-nb-ref-number="24" data-nb-words="12" data-nb-chars="80"><span class="idea" data-nb-ref-number="24" id="idea24" data-nb-words="12" data-nb-chars="80">„Setrvej zde, dokud tě&nbsp;nezavolám.“ Potom zavřela komůrku zvenčí a&nbsp;odnesla klíče.</span></p>
          <p class="chunk" data-nb-ref-number="25" data-nb-words="18" data-nb-chars="113"><span class="idea" data-nb-ref-number="25" id="idea25" data-nb-words="18" data-nb-chars="113">Marketa ulehla na&nbsp;zemi zhrdajíc ložem, ulehla na&nbsp;tvrdé kameny, ale Bůh, jak praví vypravování, učinil, aby spala.</span></p>
          <p class="chunk" data-nb-ref-number="26" data-nb-words="47" data-nb-chars="262"><span class="idea" data-nb-ref-number="26" id="idea26" data-nb-words="47" data-nb-chars="262">Řeholnicím nikdo neřekl, kdo to&nbsp;vešel a&nbsp;kdo to&nbsp;spí v&nbsp;klášteře <em>Nanebevzetí</em>, ale sama od&nbsp;sebe povstala řeč a&nbsp;vešlo ve&nbsp;známost, že&nbsp;bědná tulačka a&nbsp;kajícnice je&nbsp;Lazarova dcera. Některé sestry mluvily o&nbsp;ní špatně a&nbsp;jiné ji&nbsp;litovaly. Chudačky, což ony vědí o&nbsp;milování!</span></p>
          <p class="chunk" data-nb-ref-number="27" data-nb-words="38" data-nb-chars="227"><span class="idea" data-nb-ref-number="27" id="idea27" data-nb-words="38" data-nb-chars="227">Jaké štěstí, že&nbsp;příhody nekončí tímto smutkem a&nbsp;tímto odevzdáním se. Jaké štěstí, že&nbsp;Marketa nesetrvá v&nbsp;této tuposti. Jaké štěstí, že&nbsp;Mikoláš chystá nové výpravy. Jaké štěstí a&nbsp;jaký žal, neboť to, co&nbsp;chystá, je&nbsp;opět zbojnictví.</span></p>
          <p class="chunk" data-nb-ref-number="28" data-nb-words="113" data-nb-chars="664"><span class="idea" data-nb-ref-number="28" id="idea28" data-nb-words="113" data-nb-chars="664">Plyne den po&nbsp;dni. Mikoláš spává v&nbsp;lese a&nbsp;jí koňské maso. V&nbsp;noci, která byla pátá, vypravil se&nbsp;k&nbsp;místu, na&nbsp;němž leží Kozlíkův poklad. Jde, rozhlížeje se, opatrně překročí bažinu a&nbsp;již je&nbsp;na&nbsp;místě. Odhrnuje kamení a&nbsp;hlínu a&nbsp;pozvedá a&nbsp;vleče z&nbsp;hlubiny přetěžkou truhlici. Tvář loupežníkova přihořívá leskem kovu a&nbsp;drahocenného kamení. Světélko hvězdy zanítilo tuto záři. Hvězdná záře a&nbsp;skvosty! Loupežník hrouží chvostnatou ruku až&nbsp;ke&nbsp;dnu truhlice a&nbsp;naplní si&nbsp;sáček dukáty. Potom smete vše zpátky a&nbsp;přitlačí víko, neboť poklad, jakkoliv se&nbsp;zmenšil, přibyl na&nbsp;objemu. Již je&nbsp;hotov s&nbsp;dílem a&nbsp;vrací se, maje bedlivý pozor, aby nezůstavil stopy. Konečně vsedá opět na&nbsp;kůň.</span></p>
          <p class="chunk" data-nb-ref-number="29" data-nb-words="86" data-nb-chars="508"><span class="idea" data-nb-ref-number="29" id="idea29" data-nb-words="86" data-nb-chars="508">Tato noc je&nbsp;poslední nocí v&nbsp;Šerpinském hvozdě. Na&nbsp;úsvitě vyjel Mikoláš na&nbsp;otevřenou cestu, jež vede k&nbsp;severu. Čekal na&nbsp;měšťanský vůz, až&nbsp;se&nbsp;namane v&nbsp;těchto končinách. Čekal, že&nbsp;mu&nbsp;nějaký břicháč, nějaký měštěnín, kteří zrána tak těžce kašlají, zavadí o&nbsp;meč. Kdež by! Kolem sedmé zastihl jakéhosi zakrslíka, jeho plášť nebyl delší než je&nbsp;košile nekřtěňátka, neměl kordu a&nbsp;chtělo se&nbsp;mu&nbsp;spát. Mikoláš jej pominul. Rozveselil se&nbsp;však a&nbsp;když se&nbsp;setkal s&nbsp;pořádným chlapíkem, udeřil jeho koně na&nbsp;zadek, až&nbsp;přidřepl.</span></p>
          <p class="chunk" data-nb-ref-number="30" data-nb-words="49" data-nb-chars="291"><span class="idea" data-nb-ref-number="30" id="idea30" data-nb-words="49" data-nb-chars="291">„Dolů, můj městský sousede,“ řekl hromotlukovi, „potřebuji tvůj plášť, tvoje škorně a&nbsp;tvůj klobouk! Sesedni, chci, abys mi&nbsp;předal uzdu své klisničky. Vezmi za&nbsp;vděk dvojicí těchto koní a&nbsp;třemi dukáty. Nuže, měj se&nbsp;k&nbsp;tomu, oč&nbsp;jsem tě&nbsp;žádal. Zde je&nbsp;křovisko, které tě&nbsp;skryje, aby ses nestyděl.“</span></p>
          <p class="chunk" data-nb-ref-number="31" data-nb-words="163" data-nb-chars="963"><span class="idea" data-nb-ref-number="31" id="idea31" data-nb-words="163" data-nb-chars="963">„Kdožpak jsi ty?“ otázal se&nbsp;jezdec a&nbsp;na jeho tváři bylo viděti, že&nbsp;se&nbsp;spíše hněvá, než bojí. Ale Mikoláš vytrhl meč a&nbsp;opakoval vyzvání s&nbsp;takovou pevností, že&nbsp;se&nbsp;náš měšťák sesmekl s&nbsp;koně jako lasička. Měl sice tesák a&nbsp;snad mu&nbsp;nebylo neznámo umění potýkati se, ale z&nbsp;jeho protivníka vanul dech válek a&nbsp;takového nemilosrdenství, že&nbsp;v&nbsp;něm bylo snadno poznati člověka, který se&nbsp;nezdráhá zanechati vedle klobouku, o&nbsp;který požádal, bezduché tělo jeho pána. I&nbsp;dal pocestný Mikolášovi vše, co&nbsp;na&nbsp;něm chtěl. Byl to&nbsp;kupec, přijal tedy peníze a&nbsp;řekl si: „Tohle bláznovství není špatné, namoutě! Koupím si&nbsp;plášť až&nbsp;na&nbsp;paty a&nbsp;své ženě koupím ještě zlatohlav. Kéž by&nbsp;vystupovali hustěji takovíto chlapíci. Platí zlatem a&nbsp;sami jsou odřeni jako měďák. Platí zlatem a&nbsp;nadto se&nbsp;rvou. Ach, ty&nbsp;zvrácený chasníku, budeš-li takto kupovati, dostaneš za&nbsp;své zlaťáčky leda kohoutka.“ Kupec podobně k&nbsp;sobě promlouval a&nbsp;vedl Mikolášova zvířata za&nbsp;uzdu, nemaje chuti se&nbsp;vyšvihnouti do&nbsp;sedla.</span></p>
          <p class="chunk" data-nb-ref-number="32" data-nb-words="62" data-nb-chars="361"><span class="idea" data-nb-ref-number="32" id="idea32" data-nb-words="62" data-nb-chars="361">Mikoláš však jel spánembohem dál. Podobal se&nbsp;teď kupci? Nu, maličkou měrou, pranepatrně, ale o&nbsp;tom, že&nbsp;z&nbsp;něho čiší zbojník a&nbsp;že čpí na&nbsp;dvě míle lesem, o&nbsp;tom Mikoláš nic nevěděl. Bral se&nbsp;rychle vpřed po&nbsp;hospodách, kde se&nbsp;přepřahává, po&nbsp;chmurných haluznách při rozcestí, po&nbsp;chýších, nad nimiž les dosahuje lesa. Hledal holomky, zoufalce a&nbsp;ničemy, jež stíhá právo.</span></p>
          <p class="chunk" data-nb-ref-number="33" data-nb-words="108" data-nb-chars="596"><span class="idea" data-nb-ref-number="33" id="idea33" data-nb-words="108" data-nb-chars="596">Za&nbsp;všech časů jich bývá na&nbsp;těch místech plno. Hrají v&nbsp;kostky, či&nbsp;majíce huby ve&nbsp;dlaních, dívají se&nbsp;do&nbsp;plamenu krbu. Krčmář sedí před svými vraty a&nbsp;jeho žena škube slepici, která se&nbsp;nevydařila. Šibalka krčmářka, kdoví z&nbsp;jakého hnízda ta&nbsp;slepice je. Ale nechť, hospoda se&nbsp;mi&nbsp;líbí. Vidím zčernalý strop, řádný stůl, prostorné ohniště a&nbsp;vedle ohniště lísku s&nbsp;housátky klubajícími se&nbsp;z&nbsp;vajec. Mikoláš se&nbsp;zastavil před vraty a&nbsp;sesedá. Krčmář mu&nbsp;běží v&nbsp;ústrety a&nbsp;jak je&nbsp;zvykem tohoto lidu, ptá se&nbsp;v&nbsp;svém srdci, kdo by&nbsp;to&nbsp;byl. Ptá se&nbsp;a&nbsp;odpovídá svému údivu: je&nbsp;to&nbsp;kníže; a&nbsp;nedůvěřivosti: je&nbsp;to&nbsp;dobrodruh.</span></p>
          <p class="chunk" data-nb-ref-number="34" data-nb-words="23" data-nb-chars="126"><span class="idea" data-nb-ref-number="34" id="idea34" data-nb-words="23" data-nb-chars="126">Mikoláš si&nbsp;však nevšímá hospodského ani za&nbsp;mák a&nbsp;vchází do&nbsp;světnice. Zastavil se&nbsp;před povalovači, jichž je&nbsp;tu&nbsp;tré a&nbsp;praví jim:</span></p>
          <p class="chunk" data-nb-ref-number="35" data-nb-words="7" data-nb-chars="44"><span class="idea" data-nb-ref-number="35" id="idea35" data-nb-words="7" data-nb-chars="44">„Proč se&nbsp;skrýváte? Jaká provinění vás tíží?“</span></p>
          <p class="chunk" data-nb-ref-number="36" data-nb-words="9" data-nb-chars="50"><span class="idea" data-nb-ref-number="36" id="idea36" data-nb-words="9" data-nb-chars="50">Jali se&nbsp;mu&nbsp;odpovídati, jako by&nbsp;byli počestní lidé.</span></p>
          <p class="chunk" data-nb-ref-number="37" data-nb-words="71" data-nb-chars="398"><span class="idea" data-nb-ref-number="37" id="idea37" data-nb-words="71" data-nb-chars="398">„Eh,“ děl bráně jim, aby mluvili déle, „co mi&nbsp;sejde na&nbsp;vašich hříších! Vidím, že&nbsp;jste pokryti strupy a&nbsp;vyrážkou hladu, vidím, že&nbsp;se&nbsp;vaše čelist třese na&nbsp;jídlo. Zde je&nbsp;hrst zlaťáků. Berte! Ale nerozdávám marně po&nbsp;dukátech. Chci, abyste po&nbsp;dva týdny stáli při mně. Udeřím na&nbsp;boleslavskou věž!“ Tu&nbsp;řekl Mikoláš své jméno. Chlapci se&nbsp;tomu podivili a&nbsp;jal je&nbsp;strach. Strach z&nbsp;krále a&nbsp;strach z&nbsp;loupežníků.</span></p>
          <p class="chunk" data-nb-ref-number="38" data-nb-words="29" data-nb-chars="171"><span class="idea" data-nb-ref-number="38" id="idea38" data-nb-words="29" data-nb-chars="171">Nic naplat, cožpak hladový člověk odolá jídlu, které se&nbsp;mu&nbsp;nabízí? Na&nbsp;dosah ruky je&nbsp;zlato, vy&nbsp;je&nbsp;zamítnete? Nikoli! Všichni tři slíbili Mikolášovi poslušnost a&nbsp;šli za&nbsp;ním.</span></p>
          <p class="chunk" data-nb-ref-number="39" data-nb-words="61" data-nb-chars="362"><span class="idea" data-nb-ref-number="39" id="idea39" data-nb-words="61" data-nb-chars="362">Takovýmto sprostým způsobem verbířů získal Mikoláš dvacet tři lidi. Šla z&nbsp;nich hrůza. Jeden měl tvář mrtvoly a&nbsp;druhý měl tvář krkavčí. Jeden byl vyhublý až&nbsp;na&nbsp;kost a&nbsp;druhý byl břichatý a&nbsp;tučný. Mikoláš se&nbsp;smál vida tyto vojáky se&nbsp;šibenice, tyto vrahouny, již se&nbsp;odváží věcí doslova posledních. Mohou něco ztratiti? Nižádný nemá nic než hrdlo, jímž dávno propadl.</span></p>
          <p class="chunk" data-nb-ref-number="40" data-nb-words="2" data-nb-chars="7"><span class="idea" data-nb-ref-number="40" id="idea40" data-nb-words="2" data-nb-chars="7">A&nbsp;duše?</span></p>
          <p class="chunk" data-nb-ref-number="41" data-nb-words="45" data-nb-chars="276"><span class="idea" data-nb-ref-number="41" id="idea41" data-nb-words="45" data-nb-chars="276">Ustaňte se&nbsp;sličností zpěvu, říkají tito halamové, neboť ze&nbsp;zpívání nic a&nbsp;nic nepovstává. Duše je&nbsp;neviditelná, ale hlad nám hněte střeva a&nbsp;zauzluje je&nbsp;ve&nbsp;veliké uzliny. Co&nbsp;nám sejde po&nbsp;povětrné holubici, jejíž křídla nejsou křídla, jejíž zobáček není zobáček. My&nbsp;tomu nevěříme!</span></p>
          <p class="chunk" data-nb-ref-number="42" data-nb-words="31" data-nb-chars="192"><span class="idea" data-nb-ref-number="42" id="idea42" data-nb-words="31" data-nb-chars="192">Vedle hmyzu a&nbsp;bídy nemůžeme těmto zatracencům upříti něco sebevědomí, ale bojím se, že&nbsp;ani tento znak svobodného ducha jim nezjedná vážnost. Jejich rozum prchl a&nbsp;usídlila se&nbsp;v&nbsp;nich bláznivost.</span></p>
          <p class="chunk" data-nb-ref-number="43" data-nb-words="63" data-nb-chars="362"><span class="idea" data-nb-ref-number="43" id="idea43" data-nb-words="63" data-nb-chars="362">Mikoláš je&nbsp;vedl do&nbsp;Šerpinského hvozdu a&nbsp;založil v&nbsp;něm tábor na&nbsp;místě, jež byl smluvil s&nbsp;ostatními bratry. Loupežník nevedl si&nbsp;již po&nbsp;loupežnicku. Domníváte se, že&nbsp;se&nbsp;polepšil? Nikoliv, bylo však třeba, aby se&nbsp;vystříhal vaděnic a&nbsp;křiku. Posílal své halamy na&nbsp;vzdálené trhy a&nbsp;oni kupovali jalůvky a&nbsp;telátka a&nbsp;skopečky. Jací z&nbsp;nich byli skotáci a&nbsp;řezníci a&nbsp;kuchaři!</span></p>
          <p class="chunk" data-nb-ref-number="44" data-nb-words="43" data-nb-chars="270"><span class="idea" data-nb-ref-number="44" id="idea44" data-nb-words="43" data-nb-chars="270">Vážení pánové, šlacha nešlacha, všechno zmizelo za&nbsp;jejich tesáky. Hřál je&nbsp;oheň a&nbsp;protože chlapi nejsou samotáři, vznikala mezi nimi jednota, jako se&nbsp;přiházívá ve&nbsp;vojště. Kdož ví? Na&nbsp;každé tváři se&nbsp;zjevuje záblesk krásy, snad to&nbsp;nejsou takoví hanebníci, jak se&nbsp;domníváme.</span></p>
          <p class="chunk" data-nb-ref-number="45" data-nb-words="42" data-nb-chars="262"><span class="idea" data-nb-ref-number="45" id="idea45" data-nb-words="42" data-nb-chars="262">Zatím s&nbsp;vřetena událostí se&nbsp;odvíjela poslední nit. Paní Kateřina byla poznána a&nbsp;jata. Stalo se&nbsp;to&nbsp;poblíž vesnice Písečné Lhoty v&nbsp;turnovském kraji. Zároveň s&nbsp;Kateřinou bylo jato několik malých děvčátek a&nbsp;syn Václav, který byl nejmladší ze&nbsp;všech Kozlíkových dítek.</span></p>
          <p class="chunk" data-nb-ref-number="46" data-nb-words="101" data-nb-chars="569"><span class="idea" data-nb-ref-number="46" id="idea46" data-nb-words="101" data-nb-chars="569">Jak k&nbsp;tomu došlo? Paní prchala na&nbsp;sever, plníc synovu vůli a&nbsp;potom se&nbsp;uchýlila do&nbsp;krajiny, kde jsou sluje a&nbsp;propasti. Nikdo ji&nbsp;v&nbsp;těch končinách neznal a&nbsp;tak mohli choditi po&nbsp;cestách a&nbsp;spáti po&nbsp;domech, kde jsou útrpní lidé. Desátého dne přišli k&nbsp;stavení a&nbsp;mlýnu, jenž stál na&nbsp;pokraji lesa. Byl to&nbsp;dobrý dům a&nbsp;dobrý mlýn při stálých vodách, jež stékaly žlábkem na&nbsp;otáčející se&nbsp;kolo. Hospodář prodléval před stavením. Byl chud, měl ženu a&nbsp;jediného pacholka. Jeho mlýn se&nbsp;podobal klášteru o&nbsp;dvou řeholnících. Pozdravil jménem Páně a&nbsp;paní Kateřina mu&nbsp;pochválila dům a&nbsp;řekla:</span></p>
          <p class="chunk" data-nb-ref-number="47" data-nb-words="44" data-nb-chars="221"><span class="idea" data-nb-ref-number="47" id="idea47" data-nb-words="44" data-nb-chars="221">„K&nbsp;tobě přicházejí mléči a&nbsp;spí u&nbsp;tebe. Učiň nám tu&nbsp;laskavost a&nbsp;nech nás spáti v&nbsp;komoře, kde oni spávají. Jdeme již dlouho a&nbsp;děti jsou maličké.“ Tu&nbsp;vyšla mlynářka a&nbsp;vedla je&nbsp;do&nbsp;domu a&nbsp;učinila vše, co&nbsp;vy&nbsp;sami byste učinili.</span></p>
          <p class="chunk" data-nb-ref-number="48" data-nb-words="29" data-nb-chars="165"><span class="idea" data-nb-ref-number="48" id="idea48" data-nb-words="29" data-nb-chars="165">Prositi o&nbsp;nocleh nebylo za&nbsp;těch starých časů nic divného. Vedou si&nbsp;jako doma. Děti se&nbsp;sotva pokřižovaly a&nbsp;vzápětí ta&nbsp;havěť spí oddechujíc jako andělé po&nbsp;dobrém díle.</span></p>
          <p class="chunk" data-nb-ref-number="49" data-nb-words="29" data-nb-chars="163"><span class="idea" data-nb-ref-number="49" id="idea49" data-nb-words="29" data-nb-chars="163">Paní Kateřina zajisté ví, jak máme ceniti svět, ale tento dům je&nbsp;tak líbezný. Je&nbsp;slyšeti klapání mlýna a&nbsp;všechno vůkol je&nbsp;pokryto bělostným práškem. Kdo by&nbsp;se&nbsp;bál?</span></p>
          <p class="chunk" data-nb-ref-number="50" data-nb-words="39" data-nb-chars="229"><span class="idea" data-nb-ref-number="50" id="idea50" data-nb-words="39" data-nb-chars="229">Paní Kateřina odkládá plenu za&nbsp;plenou a&nbsp;tu je&nbsp;viděti drahé látky. Ovšem jsou potrhány, ale pod vrstvou bláta září nádherná barva. Odvinula plenu svrchní a&nbsp;spodnější a&nbsp;tu vypadla ze&nbsp;šatů přeskvostná spona. Udeřila o&nbsp;zem a&nbsp;zazněla.</span></p>
          <p class="chunk" data-nb-ref-number="51" data-nb-words="54" data-nb-chars="282"><span class="idea" data-nb-ref-number="51" id="idea51" data-nb-words="54" data-nb-chars="282">„Mlynářko,“ děla Kateřina, „zdvihni tu&nbsp;sponu; podrž si&nbsp;ji. Chci ti&nbsp;ji&nbsp;dáti, neboť jsi laskava ke&nbsp;mně a&nbsp;k&nbsp;dětem.“ Selka zvedne ten šperk, obrací jej v&nbsp;rukou a&nbsp;odtud je&nbsp;její řeč nejistá a&nbsp;její pohled klouže po&nbsp;stěnách a&nbsp;chodí po&nbsp;zemi. Konečně vyjde za&nbsp;svým manželem a&nbsp;jme se&nbsp;hovořiti:</span></p>
          <p class="chunk" data-nb-ref-number="52" data-nb-words="13" data-nb-chars="77"><span class="idea" data-nb-ref-number="52" id="idea52" data-nb-words="13" data-nb-chars="77">„Co říkáš, to&nbsp;není venkovanka, která jde ke&nbsp;svým příbuzným, to&nbsp;není ledakdo!“</span></p>
          <p class="chunk" data-nb-ref-number="53" data-nb-words="29" data-nb-chars="163"><span class="idea" data-nb-ref-number="53" id="idea53" data-nb-words="29" data-nb-chars="163">Radili se&nbsp;hodnou chvíli, co&nbsp;mají učiniti a&nbsp;nakonec vyšel z&nbsp;této rady pekelný úradek. Byli tito lidé zlí, či&nbsp;snad nikoliv? Nevím, podobá se&nbsp;však, že&nbsp;se&nbsp;přestrašili.</span></p>
          <p class="chunk" data-nb-ref-number="54" data-nb-words="39" data-nb-chars="209"><span class="idea" data-nb-ref-number="54" id="idea54" data-nb-words="39" data-nb-chars="209">Ještě téže noci vsedl mlynář na&nbsp;koně, který věru neuvykl nositi jezdce. Kde vzíti sedlo? Bah, sedláček se&nbsp;drží za&nbsp;ohlávku a&nbsp;sedí jen tak na&nbsp;holé srsti. Před desátou je&nbsp;již u&nbsp;turnovské brány a&nbsp;volá na&nbsp;branného:</span></p>
          <p class="chunk" data-nb-ref-number="55" data-nb-words="31" data-nb-chars="173"><span class="idea" data-nb-ref-number="55" id="idea55" data-nb-words="31" data-nb-chars="173">„Branný, vpusť mne!“ To&nbsp;se&nbsp;ovšem potázal se&nbsp;špatnou, kdežpak by&nbsp;vpustili takového otrhánka v&nbsp;noci do&nbsp;města. Nechť vypoví u&nbsp;malé branky všechno, co&nbsp;si&nbsp;žádá, a&nbsp;nechť se&nbsp;vrátí.</span></p>
          <p class="chunk" data-nb-ref-number="56" data-nb-words="95" data-nb-chars="521"><span class="idea" data-nb-ref-number="56" id="idea56" data-nb-words="95" data-nb-chars="521">„Dnes samým večerem,“ dí&nbsp;mlynář, „přišla do&nbsp;mého mlýna paní, která se&nbsp;praví býti selkou. Ale není jí! Přisámbohu, pane, dám svoji košili, jestliže se&nbsp;mýlím. To&nbsp;není vdova, která jde na&nbsp;krk příbuzným. Hned jsem ji&nbsp;poznal! Je&nbsp;to&nbsp;jakýs blázen, jenž, aby zapomněl na&nbsp;svou urozenost, se&nbsp;toulá po&nbsp;lesích a&nbsp;vláčí s&nbsp;sebou děti. A&nbsp;není-li to&nbsp;blázen, pak, na&nbsp;mou čest, to&nbsp;bude přechovavač či&nbsp;přechovavačka, neboť ta&nbsp;příchozí je&nbsp;žena. Je&nbsp;ověšena šperky, má&nbsp;bláto ve&nbsp;vlasech a&nbsp;je tak podivná, jako bych já&nbsp;měl meč a&nbsp;pukléř ze&nbsp;zlata.“</span></p>
          <p class="chunk" data-nb-ref-number="57" data-nb-words="20" data-nb-chars="125"><span class="idea" data-nb-ref-number="57" id="idea57" data-nb-words="20" data-nb-chars="125">Když to&nbsp;sedláček vypověděl, vsedl opět na&nbsp;svoje zvíře, které pošvihovalo ohonem, a&nbsp;spěchal domů dvakrát rychleji než k&nbsp;městu.</span></p>
          <p class="chunk" data-nb-ref-number="58" data-nb-words="105" data-nb-chars="520"><span class="idea" data-nb-ref-number="58" id="idea58" data-nb-words="105" data-nb-chars="520">Branný v&nbsp;městské bráně je&nbsp;velký pán před mlynáři, kteří vozívají do&nbsp;města mouku, ale není tak velký pán, aby mohl zapomenouti na&nbsp;lidské tlachy. Druhý den zrána jde ke&nbsp;krajskému písaři a&nbsp;vypravuje, co&nbsp;v&nbsp;noci slyšel. Ach, turnovský písař, ten je&nbsp;jako vítr. Je&nbsp;maličký a&nbsp;potrhlý a&nbsp;běhá sem a&nbsp;tam. Má&nbsp;v&nbsp;ruce brk a&nbsp;za uchem má&nbsp;druhý a&nbsp;sotva vezme něco do&nbsp;ruky, již mu&nbsp;to&nbsp;padá na&nbsp;zemi. Má&nbsp;měšec u&nbsp;pasu a&nbsp;dýku, toť se&nbsp;ví, ale nevěřte, že&nbsp;tato dýka bodá, ne, je&nbsp;to&nbsp;nástroj práv a&nbsp;pokoje. Písař s&nbsp;ní ořezává jen pera, pranic víc.</span></p>
          <p class="chunk" data-nb-ref-number="59" data-nb-words="48" data-nb-chars="251"><span class="idea" data-nb-ref-number="59" id="idea59" data-nb-words="48" data-nb-chars="251">Jak ten písař uslyšel, co&nbsp;se&nbsp;stalo, běžel ven a&nbsp;zase se&nbsp;vrátil, otevřel okno, křičel na&nbsp;vozku, jenž stál na&nbsp;krajském dvoře, aby se&nbsp;hnul a&nbsp;ihned zapřahal. „Kdypak již předjedeš?“ volal naň po&nbsp;chvíli a&nbsp;sotvaže to&nbsp;řekl, již na&nbsp;vše zapomněl a&nbsp;psal a&nbsp;psal.</span></p>
          <p class="chunk" data-nb-ref-number="60" data-nb-words="63" data-nb-chars="357"><span class="idea" data-nb-ref-number="60" id="idea60" data-nb-words="63" data-nb-chars="357">Ach, neblahý písař, neblahá jeho potrhlost. Před mnoha lety poznal jakousi dámu, jež se&nbsp;znenadání octla v&nbsp;nesnázích a&nbsp;postoupil jí&nbsp;svého koníčka. Pane Bože, to&nbsp;byl skvělý čin! Ten oblek, který nosí, ten dostal za&nbsp;mzdu a&nbsp;dvakrát byl za&nbsp;to&nbsp;pochválen a&nbsp;nadto dostal peněžitý plat. Toť se&nbsp;ví, že&nbsp;by&nbsp;si&nbsp;písař přál, aby paní Kateřina byla nejméně bloudící kněžna.</span></p>
          <p class="chunk" data-nb-ref-number="61" data-nb-words="14" data-nb-chars="71"><span class="idea" data-nb-ref-number="61" id="idea61" data-nb-words="14" data-nb-chars="71">Nu, dej mu&nbsp;Pán Bůh zdraví, již jede v&nbsp;důkladném hrčáku k&nbsp;Písečné Lhotě.</span></p>
          <p class="chunk" data-nb-ref-number="62" data-nb-words="11" data-nb-chars="65"><span class="idea" data-nb-ref-number="62" id="idea62" data-nb-words="11" data-nb-chars="65">Ale nač vypravovati obšírně; věc, která se&nbsp;vleče, za&nbsp;nic nestojí.</span></p>
          <p class="chunk" data-nb-ref-number="63" data-nb-words="64" data-nb-chars="356"><span class="idea" data-nb-ref-number="63" id="idea63" data-nb-words="64" data-nb-chars="356">Písař chtěl přiměti paní Kateřinu, aby jela s&nbsp;ním, ale ta&nbsp;mu&nbsp;odpověděla tak rozhodně, že&nbsp;se&nbsp;podivil. Vkradla se&nbsp;mu&nbsp;do&nbsp;srdce pochybnost o&nbsp;vévodství této tulačky a&nbsp;křičel, jako křičívají písaři. Nic naplat, vrátil se&nbsp;sám. Tu&nbsp;jej ovládl hněv a&nbsp;šel k&nbsp;městskému hejtmanovi a&nbsp;vypověděl mu&nbsp;zevrubně vše, co&nbsp;se&nbsp;přihodilo a&nbsp;především vše, co&nbsp;sám řekl a&nbsp;co zamýšlel.</span></p>
          <p class="chunk" data-nb-ref-number="64" data-nb-words="44" data-nb-chars="249"><span class="idea" data-nb-ref-number="64" id="idea64" data-nb-words="44" data-nb-chars="249">Tak se&nbsp;stalo, že&nbsp;byli posláni za&nbsp;paní Kateřinou biřicové a&nbsp;že ji&nbsp;jali na&nbsp;lesní cestě, neboť paní po&nbsp;písařově odchodu hned odešla ze&nbsp;zrádného mlýna. Nuže nyní sedí ve&nbsp;vězení a&nbsp;měšťané a&nbsp;chasníci si&nbsp;opakují její jméno. Nešťastná paní, nešťastné dítky!</span></p>
          <p class="chunk" data-nb-ref-number="65" data-nb-words="99" data-nb-chars="548"><span class="idea" data-nb-ref-number="65" id="idea65" data-nb-words="99" data-nb-chars="548">Čas rychle plyne, ani se&nbsp;nenadějete a&nbsp;již rozkvétá stromoví a&nbsp;již se&nbsp;vracejí ptáci. Minuly tři týdny a&nbsp;blíží se&nbsp;den, na&nbsp;který čekáme. Kozlíkovi synové se&nbsp;scházejí podle úmluv. Jdou se&nbsp;ženami a&nbsp;s&nbsp;dětmi a&nbsp;s&nbsp;čeledí. S&nbsp;čeledí? Vedli si&nbsp;jako Mikoláš, ale počet chlapů, které oni sebrali, je&nbsp;věru malý. Přinášejí však hojně mečů a&nbsp;sekyrek. Sekyrek, neboť to&nbsp;jim přikázal Mikoláš. Čekají po&nbsp;celý den. Mikoláš prohlíží kování koní, popruhy, uzdy a&nbsp;opět meče. Každou zbraň zkouší, každou vezme do&nbsp;ruky a&nbsp;vše, co&nbsp;se&nbsp;nehodí a&nbsp;co je&nbsp;opotřebováno, letí k&nbsp;čertu.</span></p>
          <p class="chunk" data-nb-ref-number="66" data-nb-words="28" data-nb-chars="173"><span class="idea" data-nb-ref-number="66" id="idea66" data-nb-words="28" data-nb-chars="173">Jan byl nejstarší z&nbsp;bratří, avšak ve&nbsp;věcech válek a&nbsp;přepadů se&nbsp;vyzná nejlépe Mikoláš. Jeho obezřetnost byla k&nbsp;nesrovnání. Je&nbsp;nejstatečnější a&nbsp;byl ustanoven, aby vedl zástup.</span></p>
          <p class="chunk" data-nb-ref-number="67" data-nb-words="35" data-nb-chars="195"><span class="idea" data-nb-ref-number="67" id="idea67" data-nb-words="35" data-nb-chars="195">„Nepřidržím se&nbsp;Janovy rady,“ řekl v&nbsp;shromáždění, „vejdeme do&nbsp;města za&nbsp;svítání a&nbsp;houfem. Já&nbsp;a&nbsp;pět mých lidí vyjdeme před bránu, až&nbsp;spadne most, zmocníme se&nbsp;stráží. Pak bude cesta volná až&nbsp;k&nbsp;věži.“</span></p>
          <p class="chunk" data-nb-ref-number="68" data-nb-words="66" data-nb-chars="375"><span class="idea" data-nb-ref-number="68" id="idea68" data-nb-words="66" data-nb-chars="375">Vojsko, či&nbsp;lépe chamraď, kterou zbojníci sebrali, ležela ve&nbsp;stanech zírajíc do&nbsp;otvorů, jimiž uniká kouř, byli na&nbsp;pohled smutni a&nbsp;ne nepodobni dravým ptákům, již hřadují po&nbsp;lesích. Byli nehybní a&nbsp;leckterý z&nbsp;těch klacků se&nbsp;loučil s&nbsp;krajinou a&nbsp;se světem, který je&nbsp;přesličný. Ať&nbsp;třeba strádáte, ať&nbsp;si&nbsp;vás honí s&nbsp;místa na&nbsp;místo, ať&nbsp;máte na&nbsp;sta soudních půhonů, přece je&nbsp;přesličný.</span></p>
          <p class="chunk" data-nb-ref-number="69" data-nb-words="82" data-nb-chars="477"><span class="idea" data-nb-ref-number="69" id="idea69" data-nb-words="82" data-nb-chars="477">Že&nbsp;vám teď spadla prška do&nbsp;vlasů? Že&nbsp;máte hlad, že&nbsp;chcete za&nbsp;nevěstkou? Drazí pánové, to&nbsp;vše se&nbsp;napraví! Žalářník ztratí jednoho dne klíček a&nbsp;svatý klíčník ráje udeří dlaní o&nbsp;dlaň. A&nbsp;sotva tleskne, vyjde sluníčko. Ten lidský psinec bude opět krásný a&nbsp;zas si&nbsp;najdeš svoji jehničku. Ukousneme leckde skývu z&nbsp;žírných polí a&nbsp;zajíme svůj hlad červeným jablíčkem. Poslouchej, jářku, co&nbsp;se&nbsp;povídá! Budeme zase pásti beránky, již chodí po&nbsp;obloze, a&nbsp;budeme držeti krok s&nbsp;vodními ručeji.</span></p>
          <p class="chunk" data-nb-ref-number="70" data-nb-words="11" data-nb-chars="60"><span class="idea" data-nb-ref-number="70" id="idea70" data-nb-words="11" data-nb-chars="60">Jakápak přísnost na&nbsp;tuláka a&nbsp;jaká přísnost na&nbsp;ten boží svět!</span></p>
          <p class="chunk" data-nb-ref-number="71" data-nb-words="77" data-nb-chars="442"><span class="idea" data-nb-ref-number="71" id="idea71" data-nb-words="77" data-nb-chars="442">Ach žádná, žádná, jen se&nbsp;mějte dobře, jak ale uniknete tomu randabasovi, jehož vůle je&nbsp;jako sekera? Bude vám zatěžko odepříti mu&nbsp;maličkou službičku a&nbsp;nedati se&nbsp;zapíchnouti. Včera si&nbsp;jeden chasník zamanul utéci a&nbsp;vedl si&nbsp;tak neobratně, že&nbsp;byl chycen. Co&nbsp;se&nbsp;s&nbsp;ním stalo? Jen si&nbsp;vzpomeňte, Mikoláš rozkázal, aby jej utratili. A&nbsp;tu jsme všichni želeli přepychu v&nbsp;jídle a&nbsp;vedlo se&nbsp;nám jako svatebčanům na&nbsp;vznešené svatbě. Sousto nám vázlo v&nbsp;hrdle.</span></p>
          <p class="chunk" data-nb-ref-number="72" data-nb-words="13" data-nb-chars="67"><span class="idea" data-nb-ref-number="72" id="idea72" data-nb-words="13" data-nb-chars="67">Věru, na&nbsp;tyto úvahy jest již pozdě. Nyní nezbývá než sedati na&nbsp;kůň.</span></p>
          <p class="chunk" data-nb-ref-number="73" data-nb-words="74" data-nb-chars="418"><span class="idea" data-nb-ref-number="73" id="idea73" data-nb-words="74" data-nb-chars="418">Ve&nbsp;vesnicích znělo v&nbsp;tu chvíli Anděl Páně, ale nad Šerpinským hvozdem poletuje krahulík a&nbsp;krouží jako srdce zvonu. Mikolášovo vojsko je&nbsp;na&nbsp;pokraji lesa a&nbsp;loučí se. Sbohem a&nbsp;sbohem! Ženy zůstaly v&nbsp;táboře a&nbsp;budou čekati, až&nbsp;se&nbsp;oděnci vrátí, a&nbsp;kdyby se&nbsp;nevrátili, utekou do&nbsp;Saska. Již se&nbsp;rozloučili, již se&nbsp;rozjíždějí. Vojsko směřuje z&nbsp;lesů, ale Mikoláš se&nbsp;vrací. Vyhledá jedno z&nbsp;pacholat, s&nbsp;nímž se&nbsp;přátelil, a&nbsp;praví mu:</span></p>
          <p class="chunk" data-nb-ref-number="74" data-nb-words="30" data-nb-chars="188"><span class="idea" data-nb-ref-number="74" id="idea74" data-nb-words="30" data-nb-chars="188">„Jeníku, kdybych se&nbsp;zítra nevrátil až&nbsp;do&nbsp;večera, vyhledej Marketu Lazarovou a&nbsp;řekni jí, co&nbsp;budou vypravovati bratři, kteří se&nbsp;vrátí.“ Tu&nbsp;přijal Mikoláš slib a&nbsp;zanedlouho stihl svoji tlupu.</span></p>
          <p class="chunk" data-nb-ref-number="75" data-nb-words="67" data-nb-chars="387"><span class="idea" data-nb-ref-number="75" id="idea75" data-nb-words="67" data-nb-chars="387">Jdou. Jdou podél travnatých pahorků, po&nbsp;nichž přebíhá ustrašený zajíček, mimo topol s&nbsp;tíkajícím ptákem, po&nbsp;břehu vody pohybující sítinou. Jdou a&nbsp;klusají a&nbsp;tu opět cval rozhodí hřívu klisny a&nbsp;rozkývá meče. Nebe srší hvězdami a&nbsp;rouno beránků se&nbsp;stře s&nbsp;místa na&nbsp;místo, dosahujíc v&nbsp;tu chvíli Oriona. Pahorky se&nbsp;odívají světlem hvězd v&nbsp;ryšavý plášť, v&nbsp;plášť a&nbsp;v&nbsp;suknici, jež má&nbsp;barvu strachu.</span></p>
          <p class="chunk" data-nb-ref-number="76" data-nb-words="24" data-nb-chars="129"><span class="idea" data-nb-ref-number="76" id="idea76" data-nb-words="24" data-nb-chars="129">Bojím se&nbsp;o&nbsp;tuto výpravu. Pod nohama koní se&nbsp;hemží stíny a&nbsp;vedou válku. Oděnci jsou vyčáplí a&nbsp;hnusní. Kdo jim protahuje údy? Smrt!</span></p>
          <p class="chunk" data-nb-ref-number="77" data-nb-words="16" data-nb-chars="84"><span class="idea" data-nb-ref-number="77" id="idea77" data-nb-words="16" data-nb-chars="84">Již jsou před městem a&nbsp;čas jitra je&nbsp;blízko. Hle oddíl Janův a&nbsp;oddíl mladšího bratra.</span></p>
          <p class="chunk" data-nb-ref-number="78" data-nb-words="19" data-nb-chars="104"><span class="idea" data-nb-ref-number="78" id="idea78" data-nb-words="19" data-nb-chars="104">Již se&nbsp;srazili v&nbsp;tlum, již se&nbsp;odděluje Mikoláš se&nbsp;svými jezdci od&nbsp;ostatního lidu, již popojíždí k&nbsp;bráně.</span></p>
          <p class="chunk" data-nb-ref-number="79" data-nb-words="82" data-nb-chars="465"><span class="idea" data-nb-ref-number="79" id="idea79" data-nb-words="82" data-nb-chars="465">Již se&nbsp;zastavil a&nbsp;stojí. Jeho nohy jsou podobny nohám mosazným a&nbsp;nohám železným, jeho ruce nabíhají hřebeny svalů. Jeho nohy a&nbsp;jeho ruce jsou jako živá lvíčata a&nbsp;jako údové sochy. Béře se&nbsp;zvolna vpřed a&nbsp;jeho pohled jde rychleji než pohled krahujce a&nbsp;vidí lépe. Vidí strážného, který se&nbsp;rozhlíží na&nbsp;vše strany. Loupežníci a&nbsp;ti, kdo s&nbsp;nimi přicházejí, čekají v&nbsp;ohbí hradeb přitisknuti ke&nbsp;zdi a&nbsp;vidí Mikoláše, nikoliv však toho, který stojí před ním na&nbsp;hradební vížce.</span></p>
          <p class="chunk" data-nb-ref-number="80" data-nb-words="43" data-nb-chars="233"><span class="idea" data-nb-ref-number="80" id="idea80" data-nb-words="43" data-nb-chars="233">Hle, loupežník přikládá k&nbsp;ústům roh, a&nbsp;již je&nbsp;slyšeti hlas, který burácí a&nbsp;nezná odmluvy a&nbsp;nesnese prodlévání. Mikoláš volá a&nbsp;tu je&nbsp;viděti, že&nbsp;branný sestupuje dolů a&nbsp;jeho mírná tvář se&nbsp;čtyřikrát zjeví v&nbsp;okénku, jež klesá níž a&nbsp;níže.</span></p>
          <p class="chunk" data-nb-ref-number="81" data-nb-words="8" data-nb-chars="39"><span class="idea" data-nb-ref-number="81" id="idea81" data-nb-words="8" data-nb-chars="39">Již padá můstek a&nbsp;klíč rachotí v&nbsp;zámku.</span></p>
          <p class="chunk" data-nb-ref-number="82" data-nb-words="45" data-nb-chars="257"><span class="idea" data-nb-ref-number="82" id="idea82" data-nb-words="45" data-nb-chars="257">Mikoláš neměl svého koně ani pobídkou, ani bičíkem k&nbsp;chvatu, jel zvolna. Setkal se&nbsp;s&nbsp;klíčníkem brány a&nbsp;s&nbsp;jeho pomocníky, aniž by&nbsp;řekl slovíčko, jež by&nbsp;je&nbsp;zděsilo. A&nbsp;přece jsou zděšeni! A&nbsp;přece trnou, zírajíce do&nbsp;této tváře, která se&nbsp;neusmívá, ani neškaredí.</span></p>
          <p class="chunk" data-nb-ref-number="83" data-nb-words="73" data-nb-chars="450"><span class="idea" data-nb-ref-number="83" id="idea83" data-nb-words="73" data-nb-chars="450">Jako piják, jemuž z&nbsp;prvopočátku nechutná víno, a&nbsp;jako hráč, jenž šetří svých sil na&nbsp;hru příliš dlouhou, jako býček, jemuž se&nbsp;nechce a&nbsp;jenž se&nbsp;zdráhá, jako káně, jež létá, aniž hnulo železnou perutí, jako divák poodstrkující toho, kdo zaclání, jako učitel kárající žáka, nic hůře a&nbsp;nikoliv násilně dotkl se&nbsp;loupežník strážce brány svým mečem. Nešťastník padl tváří k&nbsp;zemi. Jeho výkřik poděsil holuby. Vzlétli, tleskajíce křídly a&nbsp;kroužili nad hláskou.</span></p>
          <p class="chunk" data-nb-ref-number="84" data-nb-words="16" data-nb-chars="104"><span class="idea" data-nb-ref-number="84" id="idea84" data-nb-words="16" data-nb-chars="104">Blankyt ticha je&nbsp;rozerván. Odevšad zní křik. Oděnci přibíhají z&nbsp;vnitra věže, a&nbsp;znenadání přichází stráž.</span></p>
          <p class="chunk" data-nb-ref-number="85" data-nb-words="63" data-nb-chars="369"><span class="idea" data-nb-ref-number="85" id="idea85" data-nb-words="63" data-nb-chars="369">Hejtman je&nbsp;opatrnější než loupežníci! Hejtman zná vaše skutky a&nbsp;počítá vše, co&nbsp;učiníte. Zná vás a&nbsp;zná zbojníky vám podobné. Spí, zabíráte mu&nbsp;maličko ducha, ale tito přítelíčkové, tato ospalá a&nbsp;bezvousá stráž, mnoucí si&nbsp;víčka, stará se&nbsp;za&nbsp;něho. A&nbsp;zemře za&nbsp;něho. Již zvětřili něco nekalého, jejich kopí se&nbsp;pohnula jako uši zajícovy, již se&nbsp;chápou mečů, již se&nbsp;rozjíždějí.</span></p>
          <p class="chunk" data-nb-ref-number="86" data-nb-words="22" data-nb-chars="126"><span class="idea" data-nb-ref-number="86" id="idea86" data-nb-words="22" data-nb-chars="126">Mikoláš se&nbsp;ohlédl k&nbsp;bráně, most byl doposud spuštěn a&nbsp;třpytil se&nbsp;jako řeka. Byl prázdný! Kde je&nbsp;tvé dobrodružné vojsko? Utíká!</span></p>
          <p class="chunk" data-nb-ref-number="87" data-nb-words="18" data-nb-chars="94"><span class="idea" data-nb-ref-number="87" id="idea87" data-nb-words="18" data-nb-chars="94">Tu&nbsp;se&nbsp;ozval šťastný zvon a&nbsp;volá a&nbsp;hlaholí. To&nbsp;není jitřní hlas, to&nbsp;není vyzvánění k&nbsp;slavnosti.</span></p>
          <p class="chunk" data-nb-ref-number="88" data-nb-words="87" data-nb-chars="546"><span class="idea" data-nb-ref-number="88" id="idea88" data-nb-words="87" data-nb-chars="546">Ten blažený zvuk, ten šťastný zvuk, toť rolnička zapomenutí, toť rolnička nicoty, toť smrt! Kdo to&nbsp;vyzvání? Maličké pacholátko. Vidělo posupné koně a&nbsp;opovržlivý pohled loupežníka, který zabíjí, aniž se&nbsp;hněvá či&nbsp;straší. Patronka bašt a&nbsp;hlásek a&nbsp;věží, patronka hrazených měst vmetla do&nbsp;jeho srdce statečnost. Pocítil, že&nbsp;přišla chvíle chlapců, kteří dospívají. Chce odvrátiti vraždění neviňátek a&nbsp;kývá zvonem. Visí v&nbsp;provazišti zvonice a&nbsp;houpá se&nbsp;a&nbsp;srdce znovu se&nbsp;houpá. Toť hra. Toť líbezné vyhrávání. Toť závoj na&nbsp;tváři lítice, jež stíná a&nbsp;stíná.</span></p>
          <p class="chunk" data-nb-ref-number="89" data-nb-words="56" data-nb-chars="344"><span class="idea" data-nb-ref-number="89" id="idea89" data-nb-words="56" data-nb-chars="344">Hle, výtrysky krve! Zježený knír a&nbsp;ozubí vražedníkovo! Hle, meč vlahý teplotou těl. Mikolášovi nezbyla ani chvilička, aby se&nbsp;obrátil. Couvá, brání se&nbsp;a&nbsp;jeho kůň jde pozpátku a&nbsp;drtí údy těch, kteří padli. Loupežníci ustupují, ale otvor brány se&nbsp;temní novou bitvou, temní se&nbsp;jezdci, jež Mikolášovi bratři vehnali s&nbsp;tasenými meči do&nbsp;této soutěsky.</span></p>
          <p class="chunk" data-nb-ref-number="90" data-nb-words="46" data-nb-chars="288"><span class="idea" data-nb-ref-number="90" id="idea90" data-nb-words="46" data-nb-chars="288">Zbojníkův kůň narazil zadkem na&nbsp;tuto chasu. Nemohl vpřed a&nbsp;nemohl ani zpátky. Ještě uslyšel zvon, ještě zhlédl utíkajícího chasníka, jemuž dal bílého koně, koně milejšího nad ostatní, ještě jej zhlédl, jak pádí po&nbsp;trávnících, zůstavuje město za&nbsp;sebou, ještě jej zhlédl, či&nbsp;měl již vidění?</span></p>
          <p class="chunk" data-nb-ref-number="91" data-nb-words="17" data-nb-chars="77"><span class="idea" data-nb-ref-number="91" id="idea91" data-nb-words="17" data-nb-chars="77">To&nbsp;se&nbsp;mu&nbsp;jenom zdálo, neboť v&nbsp;bráně byla hlava na&nbsp;hlavě a&nbsp;most se&nbsp;již zvedal.</span></p>
          <p class="chunk" data-nb-ref-number="92" data-nb-words="21" data-nb-chars="113"><span class="idea" data-nb-ref-number="92" id="idea92" data-nb-words="21" data-nb-chars="113">Ach, hlava na&nbsp;hlavě a&nbsp;ve všech těchto hlavách jsou vzkypělé mozky a&nbsp;do všech mozků je&nbsp;zaťat dráp smrtelného děsu.</span></p>
          <p class="chunk" data-nb-ref-number="93" data-nb-words="83" data-nb-chars="471"><span class="idea" data-nb-ref-number="93" id="idea93" data-nb-words="83" data-nb-chars="471">Jan, který byl o&nbsp;tři koňské délky za&nbsp;svým bratrem, zabil pacholka a&nbsp;jak ho&nbsp;zabil a&nbsp;jak padl jeho kůň, vzniklo místečko a&nbsp;jiný z&nbsp;bratří mohl vklíniti svého hřebce po&nbsp;bok Mikolášovi. Stalo se, že&nbsp;tento strůjce krveprolití mohl vydechnouti a&nbsp;nabral dechu. Tu&nbsp;vykřikl, jako křičívají ti, jejichž játra klove zoban šílenství, a&nbsp;jeho meč dopadá s&nbsp;novou silou. Vánek roznáší pokřik zoufalců a&nbsp;on sám, samojediný se&nbsp;dere vpřed. Je&nbsp;bledý, smáčí jej krev a&nbsp;mdlobný pot. Je&nbsp;strašný!</span></p>
          <p class="chunk" data-nb-ref-number="94" data-nb-words="37" data-nb-chars="198"><span class="idea" data-nb-ref-number="94" id="idea94" data-nb-words="37" data-nb-chars="198">A&nbsp;tu u&nbsp;velikém zmatku vpadnou do&nbsp;tohoto vřískání zděšené zvony a&nbsp;vzniká nářek a&nbsp;volání, jako by&nbsp;Bůh položil dlaň na&nbsp;své slunce. Brána se&nbsp;otřásá, město se&nbsp;budí a&nbsp;je slyšeti hlas volající: hoří, hoří!</span></p>
          <p class="chunk" data-nb-ref-number="95" data-nb-words="55" data-nb-chars="332"><span class="idea" data-nb-ref-number="95" id="idea95" data-nb-words="55" data-nb-chars="332">Ach, blázni! Rada strážců se&nbsp;obrací, halapartníci odhazují svoje halapartny, vojáků ubývá, cesta je&nbsp;volnější a&nbsp;volnější. Ti, kdo tu&nbsp;zbyli z&nbsp;těch, kteří měli Mikolášovi pomáhati, tisknou se&nbsp;jako potkani ke&nbsp;zdem a&nbsp;strachují se. Pláčí nad svojí hanebností a&nbsp;prosí měšťáčka, který u&nbsp;nich stojí, aby jim dosvědčil, že&nbsp;nevešli o&nbsp;své vůli.</span></p>
          <p class="chunk" data-nb-ref-number="96" data-nb-words="28" data-nb-chars="180"><span class="idea" data-nb-ref-number="96" id="idea96" data-nb-words="28" data-nb-chars="180">„Bylo nás třicet devět a&nbsp;všichni utekli, jen nás, hrstičku chudinků, vehnali loupežníci do&nbsp;brány. Ti, kdo padli, byli zabiti nikoliv obránci, ale loupežníky. Jsou to&nbsp;běsové, pane!“</span></p>
          <p class="chunk" data-nb-ref-number="97" data-nb-words="19" data-nb-chars="102"><span class="idea" data-nb-ref-number="97" id="idea97" data-nb-words="19" data-nb-chars="102">Měšťák, ruku na&nbsp;bradě, jim přikývne, ale vtom se&nbsp;ozývá nový ryk a&nbsp;lazebník udělá lépe, když se&nbsp;ztratí.</span></p>
          <p class="chunk" data-nb-ref-number="98" data-nb-words="34" data-nb-chars="212"><span class="idea" data-nb-ref-number="98" id="idea98" data-nb-words="34" data-nb-chars="212">Mikoláš s&nbsp;bratry projel městem až&nbsp;k&nbsp;věži, v&nbsp;které jest vězení. Potkali několik břicháčů, již si&nbsp;přidržují v&nbsp;běhu klobouk a&nbsp;padající spodky, potkali chlapiska mávající holemi a&nbsp;řvoucí vybídnutí, jichž nikdo nedbá.</span></p>
          <p class="chunk" data-nb-ref-number="99" data-nb-words="41" data-nb-chars="233"><span class="idea" data-nb-ref-number="99" id="idea99" data-nb-words="41" data-nb-chars="233">„Hlupáci, tahle má&nbsp;rada by&nbsp;zachránila naše hezoučké město. Ale shořte si&nbsp;na&nbsp;troud, vy&nbsp;luzo nevědomá. Já&nbsp;se&nbsp;hněvám! Já&nbsp;se&nbsp;na&nbsp;vás hněvám a&nbsp;peláším domů hlídat vlastní střechu. Namoutě! Ta&nbsp;jediná z&nbsp;celého vašeho hnojníku za&nbsp;něco stojí.“</span></p>
          <p class="chunk" data-nb-ref-number="100" data-nb-words="21" data-nb-chars="120"><span class="idea" data-nb-ref-number="100" id="idea100" data-nb-words="21" data-nb-chars="120">Ach, náš předobrý kapounek vtiskne ženě do&nbsp;ruky vědro a&nbsp;zároveň s&nbsp;ní bude veleti dvěma zjevencům, kteří mu&nbsp;dluží peníze.</span></p>
          <p class="chunk" data-nb-ref-number="101" data-nb-words="43" data-nb-chars="277"><span class="idea" data-nb-ref-number="101" id="idea101" data-nb-words="43" data-nb-chars="277">Stráž jednou již poražená a&nbsp;uvedená do&nbsp;zmatku pronásledovala loupežníky jen mdle. Stalo se, že&nbsp;nikdo nic nesvedl proti zuřivosti Mikolášově a&nbsp;proti zuřivosti jeho bratří. Nepomohl leč úradek boží, jenž se&nbsp;stře jako propast. Vidím již konec nešťastníkův. Vidím smrt jeho bratří.</span></p>
          <p class="chunk" data-nb-ref-number="102" data-nb-words="84" data-nb-chars="534"><span class="idea" data-nb-ref-number="102" id="idea102" data-nb-words="84" data-nb-chars="534">Když se&nbsp;loupežníci dobrali k&nbsp;vězeňské věži, bylo zde dosti vojenského lidu, aby jim zabránili otevříti. Vrata se&nbsp;leskla železem. Udeřili na&nbsp;ně! Vystavili na&nbsp;odiv svoje šílenství. Nádherné šílenství neúčelného a&nbsp;marného boje. Majíce za&nbsp;zády tlupu oděnců, majíce hroty kopí málem na&nbsp;svém těle, zatím co&nbsp;královský hejtman se&nbsp;opásává, zatím co&nbsp;vyjíždí skupina jezdců, aby je&nbsp;přibila k&nbsp;zemi meči, v&nbsp;takové chvíli myslili na&nbsp;útok. Jaké bláznovství! Naposled je&nbsp;zkrašluje jejich krunýř. Naposled zvednou meč. Ještě ránu, jednu jedinkou ránu.</span></p>
          <p class="chunk" data-nb-ref-number="103" data-nb-words="138" data-nb-chars="806"><span class="idea" data-nb-ref-number="103" id="idea103" data-nb-words="138" data-nb-chars="806">Co&nbsp;zbývá, abych pověděl? Vrhli se&nbsp;na&nbsp;ně. Hle, vlna prvá a&nbsp;druhá a&nbsp;třetí. Meč nastupuje po&nbsp;meči. Toť blýskavice mečů a&nbsp;znění mečů. Vidím smrt vsedati na&nbsp;kůň. Stoupá s&nbsp;levého boku a&nbsp;soudcové jí&nbsp;přidržují třmen. Vaše smrt, loupežníci. Tvá smrt, Mikoláši. Stojíš opřen o&nbsp;veřej věznice a&nbsp;tvoje hlava se&nbsp;naklání a&nbsp;padá k&nbsp;rameni. Tvá paže je&nbsp;těžší a&nbsp;těžší. Umdléváš, v&nbsp;tvých očích je&nbsp;mlha. Všechno se&nbsp;stává tmou a&nbsp;vládne tma. Tma, střed zřítelnice boží, tma, široširá tma, místečko užší než bod astronomů. Slyším polnice času, kvapícího času, jenž naléhá. Všude nad městem jsou zavěšeny barvy, ale ty&nbsp;je&nbsp;nevidíš. Nastává jitro, Roháček plane přísvity slunce. Hle, již se&nbsp;vyhouplo na&nbsp;obzor, ale ty&nbsp;jsi slepý. Umíráš? Nikoliv! Nikoliv, je&nbsp;ti&nbsp;vyhrazena hanba umříti potupněji. Viz břevno šibenice! Viz je, prohlédni!</span></p>
          <p class="chunk" data-nb-ref-number="104" data-nb-words="89" data-nb-chars="510"><span class="idea" data-nb-ref-number="104" id="idea104" data-nb-words="89" data-nb-chars="510">V&nbsp;té chvíli se&nbsp;ozvalo troubení. Přicházeli oděnci královi. A&nbsp;jako vítr zmítá smítkem sem a&nbsp;tam a&nbsp;jako vlk rozráží stádo a&nbsp;jako shromáždění v&nbsp;chrámu se&nbsp;tiskne ke&nbsp;zdi, aby měl biskup volný průchod, tak se&nbsp;rozestoupila vojenská luza, jež bije do&nbsp;raněných. Trubačův nástroj zní jako slunce. Na&nbsp;jeho hrdle vlaje praporec a&nbsp;na něm se&nbsp;střídá s&nbsp;nachem králův znak. Je&nbsp;mnoho těchto oděnců, ale králův znak zvětšuje jejich počet desateronásob. Jdou, nespěchají. Blíží se, ale kdo to&nbsp;před nimi stojí? Kdo stojí proti nim?</span></p>
          <p class="chunk" data-nb-ref-number="105" data-nb-words="43" data-nb-chars="268"><span class="idea" data-nb-ref-number="105" id="idea105" data-nb-words="43" data-nb-chars="268">Vidím krvavá těla váleti se&nbsp;před branou sotva dotčenou, vidím jednoho loupežníka, který chce vstáti, vidím jiného, který vrávorá podél zdi. Vidím rozťaté hlavy a&nbsp;krev odkapávající od&nbsp;ran. Vidím zkázu a&nbsp;smrt těch lidí, kteří byli loupežníky a&nbsp;kteří vedli odbojné bitvy.</span></p>
          <p class="chunk" data-nb-ref-number="106" data-nb-words="31" data-nb-chars="179"><span class="idea" data-nb-ref-number="106" id="idea106" data-nb-words="31" data-nb-chars="179">Zatím Kozlík slyšel ve&nbsp;své kobce vyzvánění a&nbsp;řev. Poznával své synáčky! Jeho srdce ochořelo nadějí, smál se, lomcoval závorou a&nbsp;bušil do&nbsp;dveří křiče: „Jsem zde! Jsem zde a&nbsp;čekám!“</span></p>
          <p class="chunk" data-nb-ref-number="107" data-nb-words="7" data-nb-chars="51"><span class="idea" data-nb-ref-number="107" id="idea107" data-nb-words="7" data-nb-chars="51">Hluboko v&nbsp;temnotách žaláře naslouchala i&nbsp;Alexandra.</span></p>
          <p class="chunk" data-nb-ref-number="108" data-nb-words="38" data-nb-chars="255"><span class="idea" data-nb-ref-number="108" id="idea108" data-nb-words="38" data-nb-chars="255">Avšak hlomoz slábne. Nastalo utišení. Kozlík uvnitř věže přiložil ucho ke&nbsp;zdi a&nbsp;poslouchal, neozve-li se&nbsp;zabušení a&nbsp;spěšné kročeje oděnců. Nic. Míjí chvilička ticha, ticha uhrančivého, ticha, které sviští, jako kdyby ten, kdo poslouchá, padal do&nbsp;propasti.</span></p>
          <p class="chunk" data-nb-ref-number="109" data-nb-words="115" data-nb-chars="706"><span class="idea" data-nb-ref-number="109" id="idea109" data-nb-words="115" data-nb-chars="706">Nadarmo čekáte, rytíři, nadarmo se&nbsp;vaše srdce škube nadějí. Vaši synové jsou zbiti a&nbsp;leží pod nohama vojska. Jejich helmy se&nbsp;válí před prahem a&nbsp;chřestí na&nbsp;holi šviháckého měšťáka. Jejich údy jsou rozhozeny v&nbsp;prachu a&nbsp;městská luza jimi smýká sem a&nbsp;tam. Jen naslouchejte, vy&nbsp;kouzelníku bitev, vy&nbsp;básníku divokých scén, vy&nbsp;hráči příliš prostomyslný, vy&nbsp;hrdopýšku, vy&nbsp;hrdlořeze, vy&nbsp;blázne bláznivý! Jen naslouchejte, ucho na&nbsp;zčernalé zdi, prst mezi zuby, v&nbsp;hlavě šumění a&nbsp;v&nbsp;srdci, v&nbsp;srdci náprstek krve, která se&nbsp;nezvedá. Naslouchejte, až&nbsp;se&nbsp;ozve slavný hlas trubky. Již zní, již vzlyká, vzlyká, vzlyká. Blíží se&nbsp;konec vypravování a&nbsp;sladká útěcha usedá k&nbsp;vyprázdněné misce příhod jako holubice utěšující vdovu.</span></p>
          <p class="chunk" data-nb-ref-number="110" data-nb-words="61" data-nb-chars="337"><span class="idea" data-nb-ref-number="110" id="idea110" data-nb-words="61" data-nb-chars="337">Smrt! Ach, to&nbsp;šílené jméno marnosti straší a&nbsp;straší. Nedám nic na&nbsp;tvoje slovo, ty&nbsp;výmluvný hlupáku, bojím se&nbsp;smrti, děsím se&nbsp;jí&nbsp;a&nbsp;všechno, co&nbsp;mám, obrátím na&nbsp;modlení! „Jděte mi&nbsp;k&nbsp;šípku se&nbsp;svým štěbetáním. Život a&nbsp;smrt. Toť líc a&nbsp;rub penízu, za&nbsp;nějž kupuji. Dej Bůh stále zdraví našemu zákaznictvu, bude se&nbsp;báti jen pokud zůstane naživu!“</span></p>
          <p class="chunk" data-nb-ref-number="111" data-nb-words="53" data-nb-chars="319"><span class="idea" data-nb-ref-number="111" id="idea111" data-nb-words="53" data-nb-chars="319">Všichni budeme jedné noci na&nbsp;mrazivé stráži, všichni budeme ležeti pod zsinalou lunou a&nbsp;budeme pískati svou písničku štěrbinkou, která pooddálí naše tesáky, toť se&nbsp;ví, že&nbsp;se&nbsp;neubráníme. Vážení pánové, podívejte se&nbsp;však, jak je&nbsp;ta&nbsp;kmotřička sama bídná a&nbsp;uondaná. Vidím na&nbsp;jejím pařátu vřídek, který se&nbsp;má&nbsp;bujně k&nbsp;životu!</span></p>
          <p class="chunk" data-nb-ref-number="112" data-nb-words="132" data-nb-chars="810"><span class="idea" data-nb-ref-number="112" id="idea112" data-nb-words="132" data-nb-chars="810">A&nbsp;že jí&nbsp;nikdo neodolá? Slyšeli jste, že&nbsp;by&nbsp;přemohla milence? Nikoliv! Nikoliv! Hle, anděla zvěstování, jenž má&nbsp;brunátnou tvář! Je&nbsp;nádherného těla a&nbsp;směje se&nbsp;z&nbsp;plna hrdla. Slídí za&nbsp;vlnami křovisk, po&nbsp;ložnicích, podél řek, v&nbsp;sněhu a&nbsp;píscích a&nbsp;všude, kde jsou otisky těl, prodlí a&nbsp;zhusta zvedne svoji pravici a&nbsp;dlaň ruky levé přikládá k&nbsp;srdci. Říká slovíčka života. Miluje muže a&nbsp;ženy, ale nadmíru se&nbsp;mu&nbsp;protiví panenství a&nbsp;osamocení samci. Vážení pánové, příhody Markety Lazarové se&nbsp;nekončí! Nezemře, ale povije syna, kterému bude dáno jméno Václav. Tento Václav bude míti šest synů. Děti Burjanovy, děti Janovy, děti ostatních bratří a&nbsp;bezpočet levobočků budou rovněž nadáni dítkami. Ale nade vše je&nbsp;mi&nbsp;milé, že&nbsp;zůstal naživu strýc těchto dětí, nejmladší synáček Kozlíkův, jemuž rovněž nebude odepřena plodnost.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./marketa_lazarova_016.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>